<!doctype html>














<!-- `site.alt_lang` can specify a language different from the UI -->
<html lang="en" >
  <head>
  <meta http-equiv="Content-Type" content="text/html; charset=UTF-8">
  <meta name="theme-color" media="(prefers-color-scheme: light)" content="#f7f7f7">
  <meta name="theme-color" media="(prefers-color-scheme: dark)" content="#1b1b1e">
  <meta name="apple-mobile-web-app-capable" content="yes">
  <meta name="apple-mobile-web-app-status-bar-style" content="black-translucent">
  <meta
    name="viewport"
    content="width=device-width, user-scalable=no initial-scale=1, shrink-to-fit=no, viewport-fit=cover"
  ><!-- Setup Open Graph image -->

  

  <!-- Begin Jekyll SEO tag v2.8.0 -->
<meta name="generator" content="Jekyll v4.3.3" />
<meta property="og:title" content="古文" />
<meta property="og:locale" content="en" />
<meta name="description" content="滕王阁序 　　豫章故郡，洪都新府。星分翼轸(zhěn)，地接衡庐。襟三江而带五湖，控蛮荆而引瓯(ōu)越。物华天宝，龙光射牛斗之墟；人杰地灵，徐孺下陈蕃(fān)之榻。雄州雾列，俊采星驰，台隍(huáng)枕夷夏之交，宾主尽东南之美。都督阎公之雅望，棨(qǐ)戟遥临；宇文新州之懿(yì)范，襜(chān)帷(wéi)暂驻。十旬休假(xiá)，胜友如云；千里逢迎，高朋满座。腾蛟起凤，孟学士之词宗；紫电清霜，王将军之武库。家君作宰，路出名区；童子何知，躬逢胜饯。" />
<meta property="og:description" content="滕王阁序 　　豫章故郡，洪都新府。星分翼轸(zhěn)，地接衡庐。襟三江而带五湖，控蛮荆而引瓯(ōu)越。物华天宝，龙光射牛斗之墟；人杰地灵，徐孺下陈蕃(fān)之榻。雄州雾列，俊采星驰，台隍(huáng)枕夷夏之交，宾主尽东南之美。都督阎公之雅望，棨(qǐ)戟遥临；宇文新州之懿(yì)范，襜(chān)帷(wéi)暂驻。十旬休假(xiá)，胜友如云；千里逢迎，高朋满座。腾蛟起凤，孟学士之词宗；紫电清霜，王将军之武库。家君作宰，路出名区；童子何知，躬逢胜饯。" />
<link rel="canonical" href="/posts/%E5%8F%A4%E6%96%87/" />
<meta property="og:url" content="/posts/%E5%8F%A4%E6%96%87/" />
<meta property="og:site_name" content="Charlie" />
<meta property="og:type" content="article" />
<meta property="article:published_time" content="2024-12-21T00:00:00+08:00" />
<meta name="twitter:card" content="summary" />
<meta property="twitter:title" content="古文" />
<meta name="twitter:site" content="@twitter_username" />
<script type="application/ld+json">
{"@context":"https://schema.org","@type":"BlogPosting","dateModified":"2024-12-21T00:00:00+08:00","datePublished":"2024-12-21T00:00:00+08:00","description":"滕王阁序 　　豫章故郡，洪都新府。星分翼轸(zhěn)，地接衡庐。襟三江而带五湖，控蛮荆而引瓯(ōu)越。物华天宝，龙光射牛斗之墟；人杰地灵，徐孺下陈蕃(fān)之榻。雄州雾列，俊采星驰，台隍(huáng)枕夷夏之交，宾主尽东南之美。都督阎公之雅望，棨(qǐ)戟遥临；宇文新州之懿(yì)范，襜(chān)帷(wéi)暂驻。十旬休假(xiá)，胜友如云；千里逢迎，高朋满座。腾蛟起凤，孟学士之词宗；紫电清霜，王将军之武库。家君作宰，路出名区；童子何知，躬逢胜饯。","headline":"古文","mainEntityOfPage":{"@type":"WebPage","@id":"/posts/%E5%8F%A4%E6%96%87/"},"url":"/posts/%E5%8F%A4%E6%96%87/"}</script>
<!-- End Jekyll SEO tag -->


  <title>古文 | Charlie
  </title>

  <link rel="icon" type="image/svg+xml" href="/assets/img/favicons/favicon.svg">
<link rel="icon" type="image/png" href="/assets/img/favicons/favicon.png">
<meta http-equiv="Content-Security-Policy" content="upgrade-insecure-requests">

<style>
:root {
	scroll-behavior: smooth;

}
div#main-wrapper {
	scroll-behavior: smooth;
}
div.flex-grow-1 {
	scroll-behavior: smooth;
}
/* div.access, */ section#access-lastmod{
    display:none
}
ul.toc-list{
    /* overflow-x: scroll; */
	scroll-behavior: smooth;
}/* 
::-webkit-scrollbar {
  width: 10px;

}
::-webkit-scrollbar-thumb {
  background: #888;
  border-radius: 10px;
} */
/* ::-webkit-scrollbar-track{
  background: rgb(27,27,30)
} */
/* .card{
  
    backdrop-filter: blur(8px);
    -webkit-backdrop-filter: blur(8px);
}
a.nav-link:hover{
  
    backdrop-filter: blur(8px);
    -webkit-backdrop-filter: blur(8px);
} */
</style>

<!-- <script>
    document.querySelectorAll('a[href^="#"]').forEach(anchor => {
  anchor.addEventListener('click', function(e) {
    e.preventDefault();
    const target = document.querySelector(this.getAttribute('href'));
    if (target) {
      target.scrollIntoView({
        behavior: 'smooth'
      });
    }
  });
});
</script> -->

  <!-- Resource Hints -->
  
    
      
        <link rel="preconnect" href="https://fonts.googleapis.com" >
      
        <link rel="dns-prefetch" href="https://fonts.googleapis.com" >
      
    
      
        <link rel="preconnect" href="https://fonts.gstatic.com" crossorigin>
      
        <link rel="dns-prefetch" href="https://fonts.gstatic.com" >
      
    
      
        <link rel="preconnect" href="https://cdn.jsdelivr.net" >
      
        <link rel="dns-prefetch" href="https://cdn.jsdelivr.net" >
      
    
  

  <!-- Bootstrap -->
  
    <link rel="stylesheet" href="https://cdn.jsdelivr.net/npm/bootstrap@5.3.2/dist/css/bootstrap.min.css">
  

  <!-- Theme style -->
  <link rel="stylesheet" href="/assets/css/jekyll-theme-chirpy.css">

  <!-- Web Font -->
  <link rel="stylesheet" href="https://fonts.googleapis.com/css2?family=Lato:wght@300;400&family=Source+Sans+Pro:wght@400;600;700;900&display=swap">

  <!-- Font Awesome Icons -->
  <link rel="stylesheet" href="https://cdn.jsdelivr.net/npm/@fortawesome/fontawesome-free@6.5.1/css/all.min.css">

  <!-- 3rd-party Dependencies -->

  
    <link rel="stylesheet" href="https://cdn.jsdelivr.net/npm/tocbot@4.25.0/dist/tocbot.min.css">
  

  
    <link rel="stylesheet" href="https://cdn.jsdelivr.net/npm/loading-attribute-polyfill@2.1.1/dist/loading-attribute-polyfill.min.css">
  

  
    <!-- Image Popup -->
    <link rel="stylesheet" href="https://cdn.jsdelivr.net/npm/glightbox@3.3.0/dist/css/glightbox.min.css">
  

  <!-- JavaScript -->

  
    <!-- Switch the mode between dark and light. -->

<script type="text/javascript">
  class ModeToggle {
    static get MODE_KEY() {
      return 'mode';
    }
    static get MODE_ATTR() {
      return 'data-mode';
    }
    static get DARK_MODE() {
      return 'dark';
    }
    static get LIGHT_MODE() {
      return 'light';
    }
    static get ID() {
      return 'mode-toggle';
    }

    constructor() {
      let self = this;this.sysDarkPrefers.addEventListener('change', () => {
        if (self.hasMode) {
          self.clearMode();
        }
        self.notify();
      });

      if (!this.hasMode) {
        return;
      }

      if (this.isDarkMode) {
        this.setDark();
      } else {
        this.setLight();
      }
    }

    get sysDarkPrefers() {
      return window.matchMedia('(prefers-color-scheme: dark)');
    }

    get isPreferDark() {
      return this.sysDarkPrefers.matches;
    }

    get isDarkMode() {
      return this.mode === ModeToggle.DARK_MODE;
    }

    get hasMode() {
      return this.mode != null;
    }

    get mode() {
      return sessionStorage.getItem(ModeToggle.MODE_KEY);
    }get modeStatus() {
      if (this.hasMode) {
        return this.mode;
      } else {
        return this.isPreferDark ? ModeToggle.DARK_MODE : ModeToggle.LIGHT_MODE;
      }
    }

    setDark() {
      document.documentElement.setAttribute(ModeToggle.MODE_ATTR, ModeToggle.DARK_MODE);
      sessionStorage.setItem(ModeToggle.MODE_KEY, ModeToggle.DARK_MODE);
    }

    setLight() {
      document.documentElement.setAttribute(ModeToggle.MODE_ATTR, ModeToggle.LIGHT_MODE);
      sessionStorage.setItem(ModeToggle.MODE_KEY, ModeToggle.LIGHT_MODE);
    }

    clearMode() {
      document.documentElement.removeAttribute(ModeToggle.MODE_ATTR);
      sessionStorage.removeItem(ModeToggle.MODE_KEY);
    }notify() {
      window.postMessage(
        {
          direction: ModeToggle.ID,
          message: this.modeStatus
        },
        '*'
      );
    }

    flipMode() {
      if (this.hasMode) {
        this.clearMode();
      } else {
        if (this.isPreferDark) {
          this.setLight();
        } else {
          this.setDark();
        }
      }

      this.notify();
    }
  }

  const modeToggle = new ModeToggle();
</script>

  

  <!-- A placeholder to allow defining custom metadata -->

</head>


  <body>
    <!-- The Side Bar -->

<aside aria-label="Sidebar" id="sidebar" class="d-flex flex-column align-items-end">
  <header class="profile-wrapper">
    <a href="/" id="avatar" class="rounded-circle"><img src="/assets/img/favicons/favicon.svg" width="112" height="112" alt="avatar" onerror="this.style.display='none'"></a>

    <h1 class="site-title">
      <a href="/">Charlie</a>
    </h1>
    <p class="site-subtitle fst-italic mb-0">山气日夕佳，飞鸟相与还。</p>
  </header>
  <!-- .profile-wrapper -->

  <nav class="flex-column flex-grow-1 w-100 ps-0">
    <ul class="nav">
      <!-- home -->
      <li class="nav-item">
        <a href="/" class="nav-link">
          <i class="fa-fw fas fa-home"></i>
          <span>HOME</span>
        </a>
      </li>
      <!-- the real tabs -->
      
        <li class="nav-item">
          <a href="/categories/" class="nav-link">
            <i class="fa-fw fas fa-stream"></i>
            

            <span>CATEGORIES</span>
          </a>
        </li>
        <!-- .nav-item -->
      
        <li class="nav-item">
          <a href="/tags/" class="nav-link">
            <i class="fa-fw fas fa-tags"></i>
            

            <span>TAGS</span>
          </a>
        </li>
        <!-- .nav-item -->
      
        <li class="nav-item">
          <a href="/timeline/" class="nav-link">
            <i class="fa-fw fa-solid fa-timeline"></i>
            

            <span>TIMELINE</span>
          </a>
        </li>
        <!-- .nav-item -->
      
        <li class="nav-item">
          <a href="/about/" class="nav-link">
            <i class="fa-fw fas fa-info-circle"></i>
            

            <span>ABOUT</span>
          </a>
        </li>
        <!-- .nav-item -->
      
    </ul>
  </nav>

  <div class="sidebar-bottom d-flex flex-wrap  align-items-center w-100">
    
      <button type="button" class="btn btn-link nav-link" aria-label="Switch Mode" id="mode-toggle">
        <i class="fas fa-adjust"></i>
      </button>

      
    

    
  </div>
  <!-- .sidebar-bottom -->
</aside>
<!-- #sidebar -->


    <div id="main-wrapper" class="d-flex justify-content-center">
      <div class="container d-flex flex-column px-xxl-5">
        <!-- The Top Bar -->

<header id="topbar-wrapper" aria-label="Top Bar">
  <div
    id="topbar"
    class="d-flex align-items-center justify-content-between px-lg-3 h-100"
  >
    <nav id="breadcrumb" aria-label="Breadcrumb">
      

      
        
          
            <span>
              <a href="/">Home</a>
            </span>

          
        
          
        
          
            
              <span>古文</span>
            

          
        
      
    </nav>
    <!-- endof #breadcrumb -->

    <button type="button" id="sidebar-trigger" class="btn btn-link">
      <i class="fas fa-bars fa-fw"></i>
    </button>

    <div id="topbar-title">
      Post
    </div>

    <button type="button" id="search-trigger" class="btn btn-link">
      <i class="fas fa-search fa-fw"></i>
    </button>

    <search id="search" class="align-items-center ms-3 ms-lg-0">
      <i class="fas fa-search fa-fw"></i>
      <input
        class="form-control"
        id="search-input"
        type="search"
        aria-label="search"
        autocomplete="off"
        placeholder="Search..."
      >
    </search>
    <button type="button" class="btn btn-link text-decoration-none" id="search-cancel">Cancel</button>
  </div>
</header>


        <div class="row flex-grow-1">
          <main aria-label="Main Content" class="col-12 col-lg-11 col-xl-9 px-md-4">
            
              <!-- Refactor the HTML structure -->



<!--
  In order to allow a wide table to scroll horizontally,
  we suround the markdown table with `<div class="table-wrapper">` and `</div>`
-->



<!--
  Fixed kramdown code highlight rendering:
  https://github.com/penibelst/jekyll-compress-html/issues/101
  https://github.com/penibelst/jekyll-compress-html/issues/71#issuecomment-188144901
-->



<!-- Change the icon of checkbox -->



<!-- Handle images -->





<!-- Add header for code snippets -->



<!-- Create heading anchors -->





  
  

  
    
    

    
      
        
        
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    
      

      
      

      
      
      

      
    

    
  

  
  

  

  
  

  

  
  

  




<!-- return -->




<article class="px-1">
  <header>
    <h1 data-toc-skip>古文</h1>
    

    <div class="post-meta text-muted">
      <!-- published date -->
      <span>
        Posted
        <!--
  Date format snippet
  See: ${JS_ROOT}/utils/locale-dateime.js
-->




<time
  
  data-ts="1734710400"
  data-df="ll"
  
    data-bs-toggle="tooltip" data-bs-placement="bottom"
  
>
  Dec 21, 2024
</time>

      </span>

      <!-- lastmod date -->
      

      

      <div class="d-flex justify-content-between">
        <!-- author(s) -->
        <span>
          

          By

          <em>
            
              <a href="">Charlie</a>
            
          </em>
        </span>

        <div>
          <!-- pageviews -->
          

          <!-- read time -->
          <!-- Calculate the post's reading time, and display the word count in tooltip -->



<!-- words per minute -->










<!-- return element -->
<span
  class="readtime"
  data-bs-toggle="tooltip"
  data-bs-placement="bottom"
  title="31678 words"
>
  <em>175 min</em> read</span>

        </div>
      </div>
    </div>
  </header>

  <div class="content">
    <h2 id="滕王阁序"><span class="me-2">滕王阁序</span><a href="#滕王阁序" class="anchor text-muted"><i class="fas fa-hashtag"></i></a></h2>
<p>　　豫章故郡，洪都新府。星分翼轸(zhěn)，地接衡庐。襟三江而带五湖，控蛮荆而引瓯(ōu)越。物华天宝，龙光射牛斗之墟；人杰地灵，徐孺下陈蕃(fān)之榻。雄州雾列，俊采星驰，台隍(huáng)枕夷夏之交，宾主尽东南之美。都督阎公之雅望，棨(qǐ)戟遥临；宇文新州之懿(yì)范，襜(chān)帷(wéi)暂驻。十旬休假(xiá)，胜友如云；千里逢迎，高朋满座。腾蛟起凤，孟学士之词宗；紫电清霜，王将军之武库。家君作宰，路出名区；童子何知，躬逢胜饯。</p>

<p>　　时维九月，序属三秋。潦(lǎo)水尽而寒潭清，烟光凝而暮山紫。俨(yǎn)骖騑(cān fēi)于上路，访风景于崇阿(ē)。临帝子之长洲，得天人之旧馆。层峦耸翠，上出重霄；飞阁流丹，下临无地。鹤汀(tīng)凫(fú)渚(zhǔ)，穷岛屿之萦(yíng)回；桂殿兰宫，即冈峦之体势。</p>

<p>　　披绣闼(tà)，俯雕甍(méng)。山原旷其盈视，川泽纡(yū)其骇瞩。闾(lǘ)阎(yán)扑地，钟鸣鼎食之家；舸(gě)舰弥津，青雀黄龙之舳(zhú)。云销雨霁(jì)，彩彻区明。落霞与孤鹜(wù)齐飞，秋水共长天一色。渔舟唱晚，响穷彭蠡(lǐ)之滨；雁阵惊寒，声断衡阳之浦。</p>

<p>　　遥襟甫畅，逸兴遄(chuán)飞。爽籁发而清风生，纤歌凝而白云遏(è)。睢(suī)园绿竹，气凌彭泽之樽(zūn)；邺(yè)水朱华，光照临川之笔。四美具，二难并。穷睇眄(dì miǎn)于中天，极娱游于暇日。天高地迥(jiǒng)，觉宇宙之无穷；兴(xìng)尽悲来，识盈虚之有数。望长安于日下，目吴会(kuài)于云间。地势极而南溟(míng)深，天柱高而北辰远。关山难越，谁悲失路之人；萍水相逢，尽是他乡之客。怀帝阍(hūn)而不见，奉宣室以何年。</p>

<p>　　嗟(jiē)乎！时运不齐，命途多舛(chuǎn)；冯唐易老，李广难封。屈贾谊(yì)于长沙，非无圣主；窜梁鸿于海曲(qū)，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙(hé zhé)以犹欢。北海虽赊(shē)，扶摇可接；东隅(yú)已逝，桑榆非晚。孟尝高洁，空余报国之情；阮籍猖狂，岂效穷途之哭！</p>

<p>　　勃，三尺微命，一介书生。无路请缨，等终军之弱冠(guàn)；有怀投笔，慕宗悫(què)之长风。舍簪(zān)笏(hù)于百龄，奉晨昏于万里。非谢家之宝树，接孟氏之芳邻。他日趋庭，叨(tāo)陪鲤对；今兹(zī)捧袂(mèi)，喜托龙门。杨意不逢，抚凌云而自惜；钟期既遇，奏流水以何惭？</p>

<p>　　呜呼！胜地不常，盛筵(yán)难再；兰亭已矣，梓(zǐ)泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘(pān)江，各倾陆海云尔。</p>

<p>　　滕王高阁临江渚，佩玉鸣鸾(luán)罢歌舞。<br />
　　画栋朝(zhāo)飞南浦云，珠帘暮卷(juǎn)西山雨。<br />
　　闲云潭影日悠悠，物换星移几度秋。<br />
　　阁中帝子今何在？槛(jiàn)外长江空自流。</p>
<h2 id="劝学"><span class="me-2">劝学</span><a href="#劝学" class="anchor text-muted"><i class="fas fa-hashtag"></i></a></h2>
<p>　　君子曰：学不可以已。</p>

<p>　　青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴，不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。</p>

<p>　　吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。</p>

<p>　　积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。</p>
<h2 id="庄子内篇逍遥游"><span class="me-2">庄子·内篇·逍遥游</span><a href="#庄子内篇逍遥游" class="anchor text-muted"><i class="fas fa-hashtag"></i></a></h2>
<p>　　北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也。怒而飞，其翼若垂天之云。是鸟也，海运则将徙于南冥。南冥者，天池也。</p>

<p>　　《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。</p>

<p>　　且夫水之积也不厚，则其负大舟也无力。覆杯水于坳堂之上，则芥为之舟。置杯焉则胶，水浅而舟大也。风之积也不厚，则其负大翼也无力。故九万里则风斯在下矣，而后乃今培风；背负青天而莫之夭阏者，而后乃今将图南。</p>

<p>　　蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者，宿舂粮；适千里者，三月聚粮。之二虫又何知！</p>

<p>　　小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋；上古有大椿者，以八千岁为春，八千岁为秋，此大年也。而彭祖乃今以久特闻，众人匹之，不亦悲乎！</p>

<p>　　汤之问棘也是已。汤问棘曰：“上下四方有极乎？”棘曰：“无极之外，复无极也。穷发之北，有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏，背若泰山，翼若垂天之云，抟扶摇羊角而上者九万里，绝云气，负青天，然后图南，且适南冥也。</p>

<p>　　斥鴳笑之曰：“彼且奚适也？我腾跃而上，不过数仞而下，翱翔蓬蒿之间，此亦飞之至也，而彼且奚适也？”此小大之辩也。</p>

<p>　　故夫知效一官，行比一乡，德合一君，而征一国者，其自视也，亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。</p>

<p>　　夫列子御风而行，泠然善也，旬有五日而后反。彼于致福者，未数数然也。此虽免乎行，犹有所待者也。</p>

<p>　　若夫乘天地之正，而御六气之辩，以游无穷者，彼且恶乎待哉！故曰：至人无己，神人无功，圣人无名。</p>

<p>　　尧让天下于许由，曰：“日月出矣，而爝火不息，其于光也，不亦难乎！时雨降矣，而犹浸灌，其于泽也，不亦劳乎！夫子立而天下治，而我犹尸之，吾自视缺然。请致天下。”许由曰：“子治天下，天下既已治也，而我犹代子，吾将为名乎？名者，实之宾也，吾将为宾乎？鹪鹩巢于深林，不过一枝；偃鼠饮河，不过满腹。归休乎君，予无所用天下为！庖人虽不治庖，尸祝不越樽俎而代之矣。”</p>

<p>　　肩吾问于连叔曰：“吾闻言于接舆，大而无当，往而不反。吾惊怖其言犹河汉而无极也，大有径庭，不近人情焉。”连叔曰：“其言谓何哉？”“曰‘藐姑射之山，有神人居焉。肌肤若冰雪，绰约若处子；不食五谷，吸风饮露；乘云气，御飞龙，而游乎四海之外；其神凝，使物不疵疠而年谷熟。’吾以是狂而不信也。”连叔曰：“然，瞽者无以与乎文章之观，聋者无以与乎钟鼓之声。岂唯形骸有聋盲哉？夫知亦有之。是其言也，犹时女也。之人也，之德也，将旁礴万物以为一，世蕲乎乱，孰弊弊焉以天下为事！之人也，物莫之伤，大浸稽天而不溺，大旱金石流、土山焦而不热。是其尘垢粃糠，将犹陶铸尧舜者也，孰肯以物为事！”</p>

<p>　　宋人资章甫而适诸越，越人断发文身，无所用之。</p>

<p>　　尧治天下之民，平海内之政。往见四子藐姑射之山，汾水之阳，窅然丧其天下焉。</p>

<p>　　惠子谓庄子曰：“魏王贻我大瓠之种，我树之成而实五石。以盛水浆，其坚不能自举也。剖之以为瓢，则瓠落无所容。非不呺然大也，吾为其无用而掊之。”庄子曰：“夫子固拙于用大矣。宋人有善为不龟手之药者，世世以洴澼絖为事。客闻之，请买其方百金。聚族而谋之曰：‘我世世为洴澼絖，不过数金。今一朝而鬻技百金，请与之。’客得之，以说吴王。越有难，吴王使之将。冬，与越人水战，大败越人，裂地而封之。能不龟手一也，或以封，或不免于洴澼絖，则所用之异也。今子有五石之瓠，何不虑以为大樽而浮乎江湖，而忧其瓠落无所容？则夫子犹有蓬之心也夫！”</p>

<p>　　惠子谓庄子曰：“吾有大树，人谓之樗。其大本臃肿而不中绳墨，其小枝卷曲而不中规矩。立之涂，匠者不顾。今子之言，大而无用，众所同去也。”庄子曰：“子独不见狸狌乎？卑身而伏，以候敖者；东西跳梁，不避高下；中于机辟，死于罔罟。今夫斄牛，其大若垂天之云。此能为大矣，而不能执鼠。今子有大树，患其无用，何不树之于无何有之乡，广莫之野，彷徨乎无为其侧，逍遥乎寝卧其下。不夭斤斧，物无害者，无所可用，安所困苦哉！”</p>

<h2 id="庄子内篇养生主"><span class="me-2">庄子·内篇·养生主</span><a href="#庄子内篇养生主" class="anchor text-muted"><i class="fas fa-hashtag"></i></a></h2>
<p>　　吾生也有涯，而知也无涯。以有涯随无涯，殆已！已而为知者，殆而已矣！为善无近名，为恶无近刑，缘督以为经，可以保身，可以全生，可以养亲，可以尽年。</p>

<p>　　庖丁为文惠君解牛，手之所触，肩之所倚，足之所履，膝之所踦，砉然响然，奏刀騞然，莫不中音。合于《桑林》之舞，乃中《经首》之会。</p>

<p>　　文惠君曰：“嘻，善哉！技盍至此乎？”庖丁释刀对曰：“臣之所好者道也，进乎技矣。始臣之解牛之时，所见无非全牛者；三年之后，未尝见全牛也；方今之时，臣以神遇而不以目视，官知止而神欲行。依乎天理，批大郤，导大窾，因其固然。技经肯綮之未尝，而况大軱乎！良庖岁更刀，割也；族庖月更刀，折也；今臣之刀十九年矣，所解数千牛矣，而刀刃若新发于硎。彼节者有间而刀刃者无厚，以无厚入有间，恢恢乎其于游刃必有余地矣。是以十九年而刀刃若新发于硎。虽然，每至于族，吾见其难为，怵然为戒，视为止，行为迟，动刀甚微，謋然已解，如土委地。提刀而立，为之而四顾，为之踌躇满志，善刀而藏之。”文惠君曰：“善哉！吾闻庖丁之言，得养生焉。”</p>

<p>　　公文轩见右师而惊曰：“是何人也？恶乎介也？天与？其人与？”曰：“天也，非人也。天之生是使独也，人之貌有与也。以是知其天也，非人也。”</p>

<p>　　泽雉十步一啄，百步一饮，不蕲畜乎樊中。神虽王，不善也。</p>

<p>　　老聃死，秦佚吊之，三号而出。弟子曰：“非夫子之友邪？”曰：“然。”“然则吊焉若此可乎？”曰：“然。始也吾以为其人也，而今非也。向吾入而吊焉，有老者哭之，如哭其子；少者哭之，如哭其母。彼其所以会之，必有不蕲言而言，不蕲哭而哭者。是遁天倍情，忘其所受，古者谓之遁天之刑。适来，夫子时也；适去，夫子顺也。安时而处顺，哀乐不能入也，古者谓是帝之县解。”</p>

<p>　　指穷于为薪，火传也，不知其尽也。</p>
<h2 id="对楚王问"><span class="me-2">对楚王问</span><a href="#对楚王问" class="anchor text-muted"><i class="fas fa-hashtag"></i></a></h2>
<p>　　楚襄王问于宋玉曰：“先生其有遗行与？何士民众庶不誉之甚也！”</p>

<p>　　宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。</p>

<p>　　故鸟有凤而鱼有鲲。凤凰上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？”</p>

<h2 id="韩非子说难"><span class="me-2">韩非子·说难</span><a href="#韩非子说难" class="anchor text-muted"><i class="fas fa-hashtag"></i></a></h2>

<p>　　凡说之难：非吾知之有以说之之难也，又非吾辩之能明吾意之难也，又非吾敢横失而能尽之难也。凡说之难：在知所说之心，可以吾说当之。所说出于为名高者也，而说之以厚利，则见下节而遇卑贱，必弃远矣。所说出于厚利者也，而说之以名高，则见无心而远事情，必不收矣。所说阴为厚利而显为名高者也，而说之以名高，则阳收其身而实疏之；说之以厚利，则阴用其言显弃其身矣。此不可不察也。</p>

<p>　　夫事以密成，语以泄败。未必其身泄之也，而语及所匿之事，如此者身危。彼显有所出事，而乃以成他故，说者不徒知所出而已矣，又知其所以为，如此者身危。夫异事而当，知者揣之外而得之，事泄于外，必以为己也，如此者身危。周泽未渥也，而语极知，说行而有功，则德忘；说不行而有败，则见疑，如此者身危。贵人有过端，而说者明言礼义以挑其恶，如此者身危。贵人或得计而欲自以为功，说者与知焉，如此者身危。强以其所不能为，止以其所不能已，如此者身危。故与之论大人，则以为间己矣；与之论细人，则以为卖重。论其所爱，则以为借资；论其所憎，则以为尝己也，径省其说，则以为不智而拙之；米盐博辩，则以为多而交之。略事陈意，则曰怯懦而不尽；虑事广肆，则曰草野而倨侮。此说之难，不可不知也。</p>

<p>　　凡说之务，在知饰所说之所矜而灭其所耻。彼有私急也，必以公义示而强之。其意有下也，然而不能已，说者因为之饰其美而少其不为也。其心有高也，而实不能及，说者为之举其过而见其恶，而多其不行也。有欲矜以智能，则为之举异事之同类者，多为之地，使之资说于我，而佯不知也以资其智。欲内相存之言，则必以美名明之，而微见其合于私利也。欲陈危害之事，则显其毁诽而微见其合于私患也。誉异人与同行者，规异事与同计者。有与同污者，则必以大饰其无伤也；有与同败者，则必以明饰其无失也。彼自多其力，则毋以其难概之也；自勇其断，则无以其谪怒之；自智其计，则毋以其败躬之。大意无所拂悟，辞言无所击摩，然后极骋智辩焉。此道所得，亲近不疑而得尽辞也。伊尹为宰，百里奚为虏，皆所以干其上也。此二人者，皆圣人也；然犹不能无役身以进，如此其污也！今以吾言为宰虏，而可以听用而振世，此非能仕之所耻也。夫旷日离久，而周泽既渥，深计而不疑，引争而不罪，则明割利害以致其功，直指是非以饰其身，以此相持，此说之成也。</p>

<p>　　昔者郑武公欲伐胡，故先以其女妻胡君以娱其意。因问于群臣：”吾欲用兵，谁可伐者？”大夫关其思对曰：”胡可伐。”武公怒而戮之，曰：”胡，兄弟之国也。子言伐之，何也？”胡君闻之，以郑为亲己，遂不备郑。郑人袭胡，取之。宋有富人，天雨墙坏。其子曰：”不筑，必将有盗。”其邻人之父亦云。暮而果大亡其财。其家甚智其子，而疑邻人之父。此二人说者皆当矣，厚者为戮，薄者见疑，则非知之难也，处知则难也。故绕朝之言当矣，其为圣人于晋，而为戮于秦也，此不可不察。</p>

<p>　　昔者弥子瑕有宠于卫君。卫国之法：窃驾君车者刖。弥子瑕母病，人间往夜告弥子，弥子矫驾君车以出。君闻而贤之，曰：”教哉！为母之故，亡其刖罪。”异日，与君游于果围，食桃而甘，不尽，以其半啖君。君曰：”爱我哉！亡其口味以啖寡人。”及弥子色衰爱弛，得罪于君，君曰：”是固尝矫驾吾车，又尝啖我以馀桃。”故弥子之行未变于初也，而以前之所以见贤而后获罪者，爱憎之变也。故有爱于主，则智当而加亲；有赠于主，则智不当见罪而加疏。故谏说谈论之士，不可不察爱憎之主而后说焉。</p>

<p>　　夫龙之为虫也，柔可狎而骑也；然其喉下有逆鳞径尺，若人有婴之者，则必杀人。人主亦有逆鳞，说者能无婴人主之逆鳞，则几矣。</p>
<h2 id="楚辞渔父"><span class="me-2">楚辞·渔父</span><a href="#楚辞渔父" class="anchor text-muted"><i class="fas fa-hashtag"></i></a></h2>
<p>　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”</p>

<p>　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”</p>

<p>　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬身于江鱼之腹中。安能以皓皓之白，而蒙世俗之尘埃乎？”</p>

<p>　　渔父莞尔而笑，鼓枻而去，歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。</p>

<h2 id="神女赋"><span class="me-2">神女赋</span><a href="#神女赋" class="anchor text-muted"><i class="fas fa-hashtag"></i></a></h2>

<p>　　楚襄王与宋玉游于云梦之浦，使玉赋高唐之事。其夜，王寝，果梦与神女遇，其状甚丽，王异之。明日，以白玉。玉曰：“其梦若何？”王对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”玉曰：“状何如也？”王曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮繢盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”</p>

<p>　　夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，玉览其状。其状峨峨，何可极言。貌丰盈以庄姝兮，苞温润之玉颜。眸子炯其精朗兮，瞭多美而可视。眉联娟以蛾扬兮，朱唇的其若丹。素质干之醲实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾縠以徐步兮，拂墀声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其愔嫕兮，性沉详而不烦。时容与以微动兮，志未可乎得原。意似近而既远兮，若将来而复旋。褰余帷而请御兮，愿尽心之惓惓。怀贞亮之洁清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独享而未结兮，魂茕茕以无端。含然诺其不分兮，喟扬音而哀叹！頩薄怒以自持兮，曾不可乎犯干。</p>

<p>　　于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。</p>

<h2 id="高唐赋"><span class="me-2">高唐赋</span><a href="#高唐赋" class="anchor text-muted"><i class="fas fa-hashtag"></i></a></h2>

<p>　　昔者楚襄王与宋玉游于云梦之台，望高唐之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始出，状若何也？”玉对曰：“其始楚也，㬣兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！”</p>

<p>　　惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶㵝。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。</p>

<p>　　中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。</p>

<p>　　登高远望，使人心瘁；盘岸巑岏，裖陈磑磑。磐石险峻，倾崎崖颓。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。</p>

<p>　　有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，惏悷惨凄，胁息增欷。于是乃纵猎者，基趾如星，传言羽猎；衔枚无声，弓弩不发，罘䍐不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。</p>

<h2 id="风赋"><span class="me-2">风赋</span><a href="#风赋" class="anchor text-muted"><i class="fas fa-hashtag"></i></a></h2>
<p>　　楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！”</p>

<p>　　王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。”</p>

<p>　　王曰：“夫风始安生哉？”宋玉对曰：“夫风生于地，起于青萍之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗帏，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。”</p>

<p>　　王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。”</p>
<h2 id="谏逐客书"><span class="me-2">谏逐客书</span><a href="#谏逐客书" class="anchor text-muted"><i class="fas fa-hashtag"></i></a></h2>
<p>　　臣闻吏议逐客，窃以为过矣。昔缪公求士，西取由余于戎，东得百里奚于宛，迎蹇叔于宋，来丕豹、公孙支于晋。此五子者，不产于秦，而缪公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之从，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。(缪 一作 穆)</p>

<p>　　今陛下致昆山之玉，有随、和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧不饰朝廷，犀象之器不为玩好，郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪、傅玑之珥、阿缟之衣、锦绣之饰不进于前，而随俗雅化佳冶窈窕赵女不立于侧也。夫击瓮叩缶，弹筝搏髀，而歌呼呜呜快耳者，真秦之声也；《郑》《卫》《桑间》《昭》《虞》《武》《象》者，异国之乐也。今弃击瓮叩缶而就《郑》《卫》，退弹筝而取《昭》《虞》，若是者何也？快意当前，适观而已矣。今取人则不然，不问可否，不论曲直，非秦者去，为客者逐。然则是所重者，在乎色、乐、珠玉，而所轻者，在乎人民也。此非所以跨海内、制诸侯之术也。</p>

<p>　　臣闻地广者粟多，国大者人众，兵强则士勇。是以太山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“藉寇兵而赍盗粮”者也。(太山 一作：泰山)</p>

<p>　　夫物不产于秦，可宝者多；士不产于秦，而愿忠者众。今逐客以资敌国，损民以益仇，内自虚而外树怨于诸侯，求国无危，不可得也。</p>

<h2 id="过秦论"><span class="me-2">过秦论</span><a href="#过秦论" class="anchor text-muted"><i class="fas fa-hashtag"></i></a></h2>
<p>　　上篇</p>

<p>　　秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。</p>

<p>　　孝公既没，惠文、武、昭襄蒙故业，因遗策，南取汉中，西举巴蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有甯越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。</p>

<p>　　及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。</p>

<p>　　始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。</p>

<p>　　且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄櫌棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及乡时之士也。然而成败异变，功业相反，何也？试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。</p>

<p>　　中篇</p>

<p>　　秦灭周祀，并海内，兼诸侯，南面称帝，以养四海。天下之士，斐然向风。若是，何也？曰：近古之无王者久矣。周室卑微，五霸既灭，令不行于天下。是以诸侯力政，强凌弱，众暴寡，兵革不休，士民罢弊。今秦南面而王天下，是上有天子也。既元元之民冀得安其性命，莫不虚心而仰上。当此之时，专威定功，安危之本，在于此矣。</p>

<p>　　秦王怀贪鄙之心，行自奋之智，不信功臣，不亲士民，废王道而立私爱，焚文书而酷刑法，先诈力而后仁义，以暴虐为天下始。夫兼并者高诈力，安危者贵顺权，此言取与守不同术也。秦离战国而王天下，其道不易，其政不改，是其所以取之守之者无异也。孤独而有之，故其亡可立而待也。借使秦王论上世之事，并殷、周之迹，以制御其政，后虽有淫骄之主，犹未有倾危之患也。故三王之建天下，名号显美，功业长久。</p>

<p>　　今秦二世立，天下莫不引领而观其政。夫寒者利裋褐，而饥者甘糟糠。天下嚣嚣，新主之资也。此言劳民之易为仁也。向使二世有庸主之行而任忠贤，臣主一心而忧海内之患，缟素而正先帝之过；裂地分民以封功臣之后，建国立君以礼天下；虚囹圄而免刑戮，去收孥污秽之罪，使各反其乡里；发仓廪，散财币，以振孤独穷困之士；轻赋少事，以佐百姓之急；约法省刑，以持其后，使天下之人皆得自新，更节修行，各慎其身；塞万民之望，而以盛德与天下，天下息矣。即四海之内皆欢然各自安乐其处，惟恐有变。虽有狡害之民，无离上之心，则不轨之臣无以饰其智，而暴乱之奸弭矣。</p>

<p>　　二世不行此术，而重以无道：坏宗庙与民，更始作阿房之宫；繁刑严诛，吏治刻深；赏罚不当，赋敛无度。天下多事，吏不能纪；百姓困穷，而主不收恤。然后奸伪并起，而上下相遁；蒙罪者众，刑戮相望于道，而天下苦之。自群卿以下至于众庶，人怀自危之心，亲处穷苦之实，咸不安其位，故易动也。是以陈涉不用汤、武之贤，不借公侯之尊，奋臂于大泽，而天下响应者，其民危也。</p>

<p>　　故先王者，见终始之变，知存亡之由。是以牧民之道，务在安之而已矣。下虽有逆行之臣，必无响应之助。故曰：“安民可与为义，而危民易与为非”，此之谓也。贵为天子，富有四海，身在于戮者，正之非也。是二世之过也。</p>

<p>　　下篇</p>

<p>　　秦兼诸侯山东三十余郡，脩津关，据险塞，缮甲兵而守之。然陈涉率散乱之众数百，奋臂大呼，不用弓戟之兵，鉏耰白梃，望屋而食，横行天下。秦人阻险不守，关梁不闭，长戟不刺，强弩不射。楚师深入，战于鸿门，曾无藩篱之难。于是山东诸侯并起，豪俊相立。秦使章邯将而东征，章邯因其三军之众，要市于外，以谋其上。群臣之不相信，可见于此矣。子婴立，遂不悟。借使子婴有庸主之材而仅得中佐，山东虽乱，三秦之地可全而有，宗庙之祀宜未绝也。</p>

<p>　　秦地被山带河以为固，四塞之国也。自缪公以来，至于秦王，二十余君，常为诸侯雄。此岂世贤哉？其势居然也。且天下尝同心并力攻秦矣，当此之世，贤智并列，良将行其师，贤相通其谋，然困于阻险而不能进，秦乃延入战而为之开关，百万之徒逃北而遂坏。岂勇力智慧不足哉？形不利，势不便也。秦小邑并大城，守险塞而军，高垒毋战，闭关据厄，荷戟而守之。诸侯起于匹夫，以利合，非有素王之行也。其交未亲，其下未附，名曰亡秦，其实利之也。彼见秦阻之难犯也，必退师。案土息民，以待其敝，收弱扶罢，以令大国之君，不患不得意于海内。贵为天子，富有四海，而身为禽者，其救败非也。</p>

<p>　　秦王足己而不问，遂过而不变。二世受之，因而不改，暴虐以重祸。子婴孤立无亲，危弱无辅。三主之惑，终身不悟，亡不亦宜乎？当此时也，世非无深虑知化之士也，然所以不敢尽忠指过者，秦俗多忌讳之禁也，——忠言未卒于口而身糜没矣。故使天下之士倾耳而听，重足而立，阖口而不言。是以三主失道，而忠臣不谏，智士不谋也。天下已乱，奸不上闻，岂不悲哉！先王知壅蔽之伤国也，故置公卿、大夫、士，以饰法设刑而天下治。其强也，禁暴诛乱而天下服；其弱也，五伯征而诸侯从；其削也，内守外附而社稷存。故秦之盛也，繁法严刑而天下震；及其衰也，百姓怨而海内叛矣。故周王序得其道，千余载不绝；秦本末并失，故不能长。由是观之，安危之统相去远矣。</p>

<p>　　鄙谚曰：“前事之不忘，后事之师也。”是以君子为国，观之上古，验之当世，参之人事，察盛衰之理，审权势之宜，去就有序，变化因时，故旷日长久而社稷安矣。</p>

<h2 id="答苏武书"><span class="me-2">答苏武书</span><a href="#答苏武书" class="anchor text-muted"><i class="fas fa-hashtag"></i></a></h2>
<p>　　子卿足下：</p>

<p>　　勤宣令德，策名清时，荣问休畅，幸甚幸甚。远托异国，昔人所悲，望风怀想，能不依依？昔者不遗，远辱还答，慰诲勤勤，有逾骨肉，陵虽不敏，能不慨然？</p>

<p>　　自从初降，以至今日，身之穷困，独坐愁苦。终日无睹，但见异类。韦韝毳幕，以御风雨；羶肉酪浆，以充饥渴。举目言笑，谁与为欢？胡地玄冰，边土惨裂，但闻悲风萧条之声。凉秋九月，塞外草衰。夜不能寐，侧耳远听，胡笳互动，牧马悲鸣，吟啸成群，边声四起。晨坐听之，不觉泪下。嗟乎子卿，陵独何心，能不悲哉！</p>

<p>　　与子别后，益复无聊，上念老母，临年被戮；妻子无辜，并为鲸鲵；身负国恩，为世所悲。子归受荣，我留受辱，命也如何？身出礼义之乡，而入无知之俗；违弃君亲之恩，长为蛮夷之域，伤已！令先君之嗣，更成戎狄之族，又自悲矣。功大罪小，不蒙明察，孤负陵心区区之意。每一念至，忽然忘生。陵不难刺心以自明，刎颈以见志，顾国家于我已矣，杀身无益，适足增羞，故每攘臂忍辱，辙复苟活。左右之人，见陵如此，以为不入耳之欢，来相劝勉。异方之乐，只令人悲，增忉怛耳。</p>

<p>　　嗟乎子卿，人之相知，贵相知心，前书仓卒，未尽所怀，故复略而言之。</p>

<p>　　昔先帝授陵步卒五千，出征绝域。五将失道，陵独遇战，而裹万里之粮，帅徒步之师；出天汉之外，入强胡之域；以五千之众，对十万之军；策疲乏之兵，当新羁之马。然犹斩将搴旗，追奔逐北，灭迹扫尘，斩其枭帅，使三军之士，视死如归。陵也不才，希当大任，意谓此时，功难堪矣。匈奴既败，举国兴师。更练精兵，强逾十万。单于临阵，亲自合围。客主之形，既不相如；步马之势，又甚悬绝。疲兵再战，一以当千，然犹扶乘创痛，决命争首。死伤积野，余不满百，而皆扶病，不任干戈，然陵振臂一呼，创病皆起，举刃指虏，胡马奔走。兵尽矢穷，人无尺铁，犹复徒首奋呼，争为先登。当此时也，天地为陵震怒，战士为陵饮血。单于谓陵不可复得，便欲引还，而贼臣教之，遂使复战，故陵不免耳。</p>

<p>　　昔高皇帝以三十万众，困于平城。当此之时，猛将如云，谋臣如雨，然犹七日不食，仅乃得免。况当陵者，岂易为力哉？而执事者云云，苟怨陵以不死。然陵不死，罪也；子卿视陵，岂偷生之士而惜死之人哉？宁有背君亲，捐妻子而反为利者乎？然陵不死，有所为也，故欲如前书之言，报恩于国主耳，诚以虚死不如立节，灭名不如报德也。昔范蠡不殉会稽之耻，曹沬不死三败之辱，卒复勾践之仇，报鲁国之羞，区区之心，窃慕此耳。何图志未立而怨已成，计未从而骨肉受刑，此陵所以仰天椎心而泣血也。</p>

<p>　　足下又云：“汉与功臣不薄。”子为汉臣，安得不云尔乎？昔萧樊囚絷，韩彭葅醢，晁错受戮，周魏见辜。其余佐命立功之士，贾谊亚夫之徒，皆信命世之才，抱将相之具，而受小人之谗，并受祸败之辱，卒使怀才受谤，能不得展。彼二子之遐举，谁不为之痛心哉？陵先将军，功略盖天地，义勇冠三军，徒失贵臣之意，刭身绝域之表。此功臣义士所以负戟而长叹者也。何谓不薄哉？且足下昔以单车之使，适万乘之虏。遭时不遇，至于伏剑不顾；流离辛苦，几死朔北之野。丁年奉使，皓首而归；老母终堂，生妻去帷。此天下所希闻，古今所未有也。蛮貊之人，尚犹嘉子之节，况为天下之主乎？陵谓足下当享茅土之荐，受千乘之赏。闻子之归，赐不过二百万，位不过典属国，无尺土之封，加子之勤。而妨功害能之臣，尽为万户侯；亲戚贪佞之类，悉为廊庙宰。子尚如此，陵复何望哉？且汉厚诛陵以不死，薄赏子以守节，欲使远听之臣望风驰命，此实难矣，所以每顾而不悔者也。陵虽孤恩，汉亦负德。昔人有言：“虽忠不烈，视死如归。”陵诚能安，而主岂复能眷眷乎？男儿生以不成名，死则葬蛮夷中，谁复能屈身稽颡，还向北阙，使刀笔之吏弄其文墨邪？愿足下勿复望陵。</p>

<p>　　嗟乎子卿，夫复何言？相去万里，人绝路殊。生为别世之人，死为异域之鬼。长与足下生死辞矣。幸谢故人，勉事圣君。足下胤子无恙，勿以为念。努力自爱，时因北风，复惠德音。李陵顿首。</p>

<h2 id="报任安书"><span class="me-2">报任安书</span><a href="#报任安书" class="anchor text-muted"><i class="fas fa-hashtag"></i></a></h2>
<p>　　太史公牛马走司马迁，再拜言，少卿足下：</p>

<p>　　曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言。仆非敢如是也。虽罢驽，亦尝侧闻长者遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为悦己者容。若仆大质已亏缺矣，虽才怀随和，行若由夷，终不可以为荣，适足以发笑而自点耳。书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。</p>

<p>　　仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！</p>

<p>　　且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。</p>

<p>　　仆之先人非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。</p>

<p>　　古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！</p>

<p>　　且负下未易居，下流多谤议。仆以口语遇遭此祸，重为乡党戮笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。</p>
<h2 id="洛神赋"><span class="me-2">洛神赋</span><a href="#洛神赋" class="anchor text-muted"><i class="fas fa-hashtag"></i></a></h2>

<p>　　黄初三年，余朝京师，还济洛川。古人有言：斯水之神，名曰宓妃。感宋玉对楚王神女之事，遂作斯赋。其辞曰：</p>

<p>　　余从京域，言归东藩，背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王之所见也，无乃是乎！其状若何？臣愿闻之。”</p>

<p>　　余告之曰：其形也，翩若惊鸿，婉若游龙。荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞；迫而察之，灼若芙蕖出渌波。穠纤得衷，修短合度。肩若削成，腰如约素。延颈秀项，皓质呈露。芳泽无加，铅华弗御。云髻峨峨，修眉联娟。丹唇外朗，皓齿内鲜。明眸善睐，靥辅承权。瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。</p>

<p>　　余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。</p>

<p>　　于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂沓，命俦啸侣。或戏清流，或翔神渚，或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安；进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。</p>

<p>　　于是屏翳收风，川后静波。冯夷鸣鼓，女娲清歌。腾文鱼以警乘，鸣玉銮以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清扬。动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。</p>

<p>　　于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘反，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。</p>

<h2 id="后出师表"><span class="me-2">后出师表</span><a href="#后出师表" class="anchor text-muted"><i class="fas fa-hashtag"></i></a></h2>

<p>　　先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。</p>

<p>　　臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：</p>

<p>　　高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。</p>

<p>　　刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。</p>

<p>　　曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。</p>

<p>　　曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。</p>

<p>　　自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。</p>

<p>　　今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。</p>

<p>　　夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。</p>

<h2 id="陈情表"><span class="me-2">陈情表</span><a href="#陈情表" class="anchor text-muted"><i class="fas fa-hashtag"></i></a></h2>
<p>　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。</p>

<p>　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许：臣之进退，实为狼狈。</p>

<p>　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀。但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母、孙二人，更相为命，是以区区不能废远。</p>

<p>　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土实所共鉴。愿陛下矜愍愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。</p>

<h2 id="思旧赋"><span class="me-2">思旧赋</span><a href="#思旧赋" class="anchor text-muted"><i class="fas fa-hashtag"></i></a></h2>
<p>　　余与嵇康、吕安居止接近，其人并有不羁之才。然嵇志远而疏，吕心旷而放，其后各以事见法。嵇博综技艺，于丝竹特妙。临当就命，顾视日影，索琴而弹之。余逝将西迈，经其旧庐。于时日薄虞渊，寒冰凄然。邻人有吹笛者，发音寥亮。追思曩昔游宴之好，感音而叹，故作赋云：</p>

<p>将命适于远京兮，遂旋反而北徂。<br />
济黄河以泛舟兮，经山阳之旧居。<br />
瞻旷野之萧条兮，息余驾乎城隅。<br />
践二子之遗迹兮，历穷巷之空庐。<br />
叹黍离之愍周兮，悲麦秀于殷墟。<br />
惟古昔以怀今兮，心徘徊以踌躇。<br />
栋宇存而弗毁兮，形神逝其焉如。<br />
昔李斯之受罪兮，叹黄犬而长吟。<br />
悼嵇生之永辞兮，顾日影而弹琴。<br />
托运遇于领会兮，寄余命于寸阴。<br />
听鸣笛之慷慨兮，妙声绝而复寻。<br />
停驾言其将迈兮，遂援翰而写心。</p>

<h2 id="兰亭集序"><span class="me-2">兰亭集序</span><a href="#兰亭集序" class="anchor text-muted"><i class="fas fa-hashtag"></i></a></h2>

<p>　　永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅。仰观宇宙之大，俯察品类之盛，所以游目骋怀，足以极视听之娱，信可乐也。</p>

<p>　　夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！</p>

<p>　　每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔，悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。</p>
<h2 id="归去来兮辞"><span class="me-2">归去来兮辞</span><a href="#归去来兮辞" class="anchor text-muted"><i class="fas fa-hashtag"></i></a></h2>
<p>　　余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。</p>

<p>　　归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。</p>

<p>　　乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。</p>

<p>　　归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。</p>

<p>　　已矣乎！寓形宇内复几时？曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！</p>

<h2 id="哀江南赋"><span class="me-2">哀江南赋</span><a href="#哀江南赋" class="anchor text-muted"><i class="fas fa-hashtag"></i></a></h2>

<p>　　粤以戊辰之年，建亥之月，大盗移国，金陵瓦解。余乃窜身荒谷，公私涂炭。华阳奔命，有去无归。中兴道销，穷于甲戌。三日哭于都亭，三年囚于别馆。天道周星，物极不反。傅燮之但悲身世，无处求生；袁安之每念王室，自然流涕。昔桓君山之志事，杜元凯之平生，并有著书，咸能自序。潘岳之文采，始述家风；陆机之辞赋，先陈世德。信年始二毛，即逢丧乱，藐是流离，至于暮齿。燕歌远别，悲不自胜；楚老相逢，泣将何及！畏南山之雨，忽践秦庭；让东海之滨，遂餐周粟。下亭漂泊，高桥羁旅。楚歌非取乐之方，鲁酒无忘忧之用。追为此赋，聊以记言，不无危苦之辞，惟以悲哀为主。日暮涂远，人间何世！将军一去，大树飘零。壮士不还，寒风萧瑟。荆璧睨柱，受连城而见欺；载书横阶，捧珠盘而不定。钟仪君子，入就南冠之囚；季孙行人，留守西河之馆。申包胥之顿地，碎之以首；蔡威公之泪尽，加之以血。钓台移柳，非玉关之可望；华亭鹤唳，岂河桥之可闻！孙策以天下为三分，众才一旅；项籍用江东之子弟，人惟八千。遂乃分裂山河，宰割天下。岂有百万义师，一朝卷甲，芟夷斩伐，如草木焉？江淮无涯岸之阻，亭壁无藩篱之固。头会箕敛者，合从缔交；锄耰棘矜者，因利乘便。将非江表王气，终于三百年乎！是知并吞六合，不免轵道之灾；混一车书，无救平阳之祸。呜呼！山岳崩颓，既履危亡之运；春秋迭代，必有去故之悲。天意人事，可以凄怆伤心者矣！况复舟楫路穷，星汉非乘槎可上；风飙道阻，蓬莱无可到之期。穷者欲达其言，劳者须歌其事。陆士衡闻而抚掌，是所甘心；张平子见而陋之，固其宜矣。(惟 一作：唯 ; 涂 一作：途)</p>

<p>　　我之掌庾承周，以世功而为族；经邦佐汉，用论道而当官。禀嵩华之玉石，润河洛之波澜。居负洛而重世，邑临河而宴安。逮永嘉之艰虞，始中原之乏主。民枕倚于墙壁，路交横于豺虎。值五马之南奔，逢三星之东聚。彼凌江而建国，始播迁于吾祖。分南阳而赐田，裂东岳而胙土。诛茅宋玉之宅，穿径临江之府。水木交运，山川崩竭。家有直道，人多全节。训子见于纯深，事君彰于义烈。新野有生祠之庙，河南有胡书之碣。况乃少微真人，天山逸民，阶庭空谷，门巷蒲轮。移谈讲树，就简书筠。降生世德，载诞贞臣。文词高于甲观，楷模盛于漳滨。嗟有道而无凤，叹非时而有麟。既奸回之奰逆，终不悦于仁人。</p>

<p>　　王子滨洛之岁，兰成射策之年。始含香于建礼，仍矫翼于崇贤；游洊雷之讲肆，齿明离之胄筵。既倾蠡而酌海，遂测管而窥天。方塘水白，钓渚池圆。侍戎韬于武帐，听雅曲于文弦。乃解悬而通籍，遂崇文而会武。居笠毂而掌兵，出兰池而典午。论兵于江汉之君，拭玉于西河之主。</p>

<p>　　于时朝野欢娱，池台钟鼓。里为冠盖，门成邹鲁。连茂苑于海陵，跨横塘于江浦。东门则鞭石成桥，南极则铸铜为柱。橘则园植万株，竹则家封千户。西赆浮玉，南琛没羽。吴歈越吟，荆艳楚舞。草木之遇阳春，鱼龙之逢风雨。五十年中，江表无事。王歙为和亲之侯，班超为定远之使。马武无预于甲兵，冯唐不论于将帅。岂知山岳闇然，江湖潜沸，渔阳有闾左戍卒，离石有将兵都尉。</p>

<p>　　天子方删诗书，定礼乐；设重云之讲，开士林之学；谈劫烬之灰飞，辨常星之夜落。地平鱼齿，城危兽角；卧刁斗于荥阳，绊龙媒于平乐。宰衡以干戈为儿戏，缙绅以清谈为庙略。乘渍水以胶船，驭奔驹以朽索。小人则将及水火，君子则方成猿鹤。敝箄不能救盐池之咸，阿胶不能止黄河之浊。既而鲂鱼赪尾，四郊多垒。殿狎江鸥，宫鸣野雉。湛卢去国，艅艎失水。见被发于伊川，知百年而为戎矣。</p>

<p>　　彼奸逆之炽盛，久游魂而放命。大则有鲸有鲵，小则为枭为獍。负其牛羊之力，肆其水草之性；非玉烛之能调，岂璇玑之可正。值天下之无为，尚有欲于羁縻。饮其琉璃之酒，赏其虎豹之皮；见胡柯于大夏，识鸟卵于条枝。豺牙密厉，虺毒潜吹。轻九鼎而欲问，闻三川而遂窥。</p>

<p>　　始则王子召戎，奸臣介胄。既官政而离逷，遂师言而泄漏。望廷尉之逋囚，反淮南之穷寇。出狄泉之苍鸟，起横江之困兽。地则石鼓鸣山，天则金精动宿。北阙龙吟，东陵麟斗。</p>

<p>　　尔乃桀黠构扇，冯陵畿甸。拥狼望于黄图，填卢山于赤县。青袍如草，白马如练。天子履端废朝，单于长围高宴。两观当戟，千门受箭；白虹贯日，苍鹰击殿；竟遭夏台之祸，终视尧城之变。官守无奔问之人，干戚非平戎之战。陶侃空争米船，顾荣虚摇羽扇。</p>

<p>　　将军死绥，路绝长围。烽随星落，书逐鸢飞。乃韩分赵裂，鼓卧旗折。失群班马，迷轮乱辙。猛士婴城，谋臣卷舌。昆阳之战象走林，常山之阵蛇奔穴。五郡则兄弟相悲，三州则父子离别。</p>

<p>　　护军慷慨，忠能死节，三世为将，终于此灭。济阳忠壮，身参末将，兄弟三人，义声俱唱。主辱臣死，名存身丧。敌人归元，三军凄怆。尚书多算，守备是长。云梯可拒，地道能防。有齐将之闭壁，无燕师之卧墙。大事去矣，人之云亡！</p>

<p>　　申子奋发，勇气咆勃。实总元戎，身先士卒。胄落鱼门，兵填马窟。屡犯通中，频遭刮骨。功业夭枉，身名埋没。或以隼翼鷃披，虎威狐假。沾渍锋镝，脂膏原野。兵弱虏强，城孤气寡。闻鹤唳而心惊，听胡笳而泪下。拒神亭而亡戟，临横江而弃马。崩于钜鹿之沙，碎于长平之瓦。</p>

<p>　　于是桂林颠覆，长洲麋鹿。溃溃沸腾，茫茫墋黩。天地离阻，神人惨酷。晋郑靡依，鲁卫不睦。竞动天关，争回地轴。探雀鷇而未饱，待熊蹯而讵熟？乃有车侧郭门，筋悬庙屋。鬼同曹社之谋，人有秦庭之哭。</p>

<p>　　尔乃假刻玺于关塞，称使者之酬对。逢鄂坂之讥嫌，值耏门之征税。乘白马而不前，策青骡而转碍。吹落叶之扁舟，飘长风于上游。彼锯牙而钩爪，又循江而习流。排青龙之战舰，斗飞燕之船楼。张辽临于赤壁，王濬下于巴丘。乍风惊而射火，或箭重而沉舟。未辨声于黄盖，已先沉于杜侯。落帆黄鹤之浦，藏船鹦鹉之洲。路已分于湘汉，星犹看于斗牛。</p>

<p>　　若乃阴陵失路，钓台斜趣。望赤壁而沾衣，舣乌江而不渡。雷池栅浦，鹊陵焚戍。旅舍无烟，巢禽无树。谓荆衡之杞梓，庶江汉之可恃。淮海维扬，三千馀里。过漂渚而寄食，托芦中而渡水。届于七泽，滨于十死。嗟天保之未定，见殷忧之方始。本不达于危行，又无情于禄仕。谬掌卫于中军，滥尸丞于御史。</p>

<p>　　信生世等于龙门，辞亲同于河洛。奉立身之遗训，受成书之顾托。昔三世而无惭，今七叶而始落。泣风雨于梁山，惟枯鱼之衔索。入欹斜之小径，掩蓬藋之荒扉。就汀洲之杜若，待芦苇之单衣。</p>

<p>　　于是西楚霸王，剑及繁阳。鏖兵金匮，校战玉堂。苍鹰赤雀，铁舳牙樯。沉白马而誓众，负黄龙而渡江，海潮迎舰，江萍送王。戎军屯于石城，戈船掩于淮泗。诸侯则郑伯前驱，盟主则荀罃暮至。剖巢熏穴，奔魑走魅。埋长狄于驹门，斩蚩尤于中冀。燃腹为灯，饮头为器。直虹贯垒，长星属地。昔之虎踞龙盘，加以黄旗紫气，莫不随狐兔而窟穴，与风尘而殄瘁。</p>

<p>　　西瞻博望，北临玄圃，月榭风台，池平树古。倚弓于玉女窗扉，系马于凤皇楼柱。仁寿之镜徒悬，茂陵之书空聚。若夫立德立言，谟明寅亮；声超于系表，道高于河上。更不遇于浮丘，遂无言于师旷。以爱子而托人，知西陵而谁望？非无北阙之兵，犹有云台之仗。</p>

<p>　　司徒之表里经纶，狐偃之惟王实勤。横琱戈而对霸主，执金鼓而问贼臣。平吴之功，壮于杜元凯；王室是赖，深于温太真。始则地名全节，终则山称枉人。南阳校书，去之已远；上蔡逐猎，知之何晚？镇北之负誉矜前，风飙凛然。水神遭箭，山灵见鞭。是以蛰熊伤马，浮蛟没船。才子并命，俱非百年。</p>

<p>　　中宗之夷凶靖乱，大雪冤耻，去代邸而承基，迁唐郊而纂祀。反旧章于司隶，归馀风于正始。沈猜则方逞其欲，藏疾则自矜于己。天下之事没焉，诸侯之心摇矣。既而齐交北绝，秦患西起。况背关而怀楚，异端委而开吴。驱绿林之散卒，拒骊山之叛徒。营军梁溠，蒐乘巴渝。问诸淫昏之鬼，求诸厌劾之符。荆门遭廪延之戮，夏口滥逵泉之诛。蔑因亲以致爱，忍和乐于弯弧。既无谋于肉食，非所望于论都。未深思于五难，先自擅于三端。登阳城而避险，卧砥柱而求安。既言多于忌刻，实志勇而形残。但坐观于时变，本无情于急难。地惟黑子，城犹弹丸。其怨则黩，其盟则寒。岂冤禽之能塞海？非愚叟之可移山。况以沴气朝浮，妖精夜陨。赤鸟则三朝夹日，苍云则七重围轸。亡吴之岁既穷，入郢之年斯尽。</p>

<p>　　周含郑怒，楚结秦冤。有南风之不竞，值西邻之责言。俄而梯冲乱舞，冀马云屯。俴秦车于畅毂，沓汉鼓于雷门。下陈仓而连弩，渡临晋而横船。虽复楚有七泽，人称三户；箭不丽于六麋，雷无惊于九虎。辞洞庭兮落木，去涔阳兮极浦。炽火兮焚旗，贞风兮害蛊。乃使玉轴扬灰，龙文折柱。下江余城，长林故营。徒思拑马之秣，未见烧牛之兵。章曼支以毂走，宫之奇以族行。河无冰而马渡，关未晓而鸡鸣。忠臣解骨，君子吞声。章华望祭之所，云梦伪游之地。荒谷缢于莫敖，冶父囚于群帅。硎穽折拉，鹰鹯批㩌。冤霜夏零，愤泉秋沸。城崩杞妇之哭，竹染湘妃之泪。</p>

<p>　　水毒秦泾，山高赵陉。十里五里，长亭短亭。饥随蛰燕，暗逐流萤。秦中水黑，关上泥青。于时瓦解冰泮，风飞雹散，浑然千里，淄渑一乱。雪暗如沙，冰横似岸。逢赴洛之陆机，见离家之王粲，莫不闻陇水而掩泣，向关山而长叹。况复君在交河，妾在青波。石望夫而逾远，山望子而逾多。才人之忆代郡，公主之去清河。栩阳亭有离别之赋，临江王有愁思之歌。别有飘飖武威，羁旅金微。班超生而望返，温序死而思归。李陵之双凫永去，苏武之一雁空飞。</p>

<p>　　若江陵之中否，乃金陵之祸始。虽借人之外力，实萧墙之内起。拨乱之主忽焉，中兴之宗不祀。伯兮叔兮，同见戮于犹子。荆山鹊飞而玉碎，隋岸蛇生而珠死。鬼火乱于平林，殇魂游于新市。梁故丰徙，楚实秦亡。不有所废，其何以昌？有妫之后，将育于姜。输我神器，居为让王。天地之大德曰生，圣人之大宝曰位。用无赖之子弟，举江东而全弃。惜天下之一家，遭东南之反气。以鹑首而赐秦，天何为而此醉？</p>

<p>　　且夫天道回旋，生民预焉。余烈祖于西晋，始流播于东川。洎余身而七叶，又遭时而北迁。提挈老幼，关河累年。死生契阔，不可问天。况复零落将尽，灵光岿然！日穷于纪，岁将复始。逼切危虑，端忧暮齿。践长乐之神皋，望宣平之贵里。渭水贯于天门，骊山回于地市。幕府大将军之爱客，丞相平津侯之待士。见钟鼎于金张，闻弦歌于许史。岂知灞陵夜猎，犹是故时将军；咸阳布衣，非独思归王子！</p>

<h2 id="别赋"><span class="me-2">别赋</span><a href="#别赋" class="anchor text-muted"><i class="fas fa-hashtag"></i></a></h2>
<p>　　黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。</p>

<p>　　故别虽一绪，事乃万族。至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。</p>

<p>　　乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。</p>

<p>　　或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。</p>

<p>　　至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。</p>

<p>　　又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。</p>

<p>　　傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。</p>

<p>　　下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。</p>

<p>　　是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情者乎？</p>

<h2 id="春夜宴从弟桃花园序"><span class="me-2">春夜宴从弟桃花园序</span><a href="#春夜宴从弟桃花园序" class="anchor text-muted"><i class="fas fa-hashtag"></i></a></h2>
<p>　　夫天地者万物之逆旅也；光阴者百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。</p>
<h2 id="吊古战场文"><span class="me-2">吊古战场文</span><a href="#吊古战场文" class="anchor text-muted"><i class="fas fa-hashtag"></i></a></h2>
<p>　　浩浩乎，平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？</p>

<p>　　吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！</p>

<p>　　吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力尽，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，骨暴沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！</p>

<p>　　吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。</p>

<p>　　苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。</p>
<h2 id="师说"><span class="me-2">师说</span><a href="#师说" class="anchor text-muted"><i class="fas fa-hashtag"></i></a></h2>
<p>　　古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。</p>

<p>　　嗟(jiē)乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎！爱其子，择师而教之；于其身也，则耻师焉，惑矣。彼童子之师，授之书而习其句读(dòu)者，非吾所谓传其道解其惑者也。句读之不知，惑之不解，或师焉，或不(fǒu)焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复，可知矣。巫医乐师百工之人，君子不齿，今其智乃反不能及，其可怪也欤！</p>

<p>　　圣人无常师。孔子师郯子(tán)、苌弘、师襄、老聃(dān)。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。</p>

<p>　　李氏子蟠，年十七，好古文，六艺经传皆通习之，不拘于时，学于余。余嘉其能行古道，作《师说》以贻之。</p>

<h2 id="阿房宫赋"><span class="me-2">阿房宫赋</span><a href="#阿房宫赋" class="anchor text-muted"><i class="fas fa-hashtag"></i></a></h2>
<p>　　六王毕，四海一，蜀山兀，阿房出。覆压三百余里，隔离天日。骊(lí)山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷(qūn)焉，蜂房水涡，矗(chù)不知其(广东版教材为“乎”)几千万落。长桥卧波，未云何龙？复道行空，不霁(jì)何虹？高低冥迷，不知西东(也做“东西”)。歌台暖响，春光融融；舞殿冷袖，风雨凄凄。一日之内，一宫之间，而气候不齐。</p>

<p>　　妃嫔(pín)媵(yìng)嫱(qiáng)，王子皇孙，辞楼下殿，辇(niǎn)来于秦，朝歌夜弦(xián)，为秦宫人。明星荧(yíng)荧(yíng)，开妆镜也；绿云扰扰，梳晓鬟(huán)也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘(lù)辘(lù)远听，杳(yǎo)不知其所之也。一肌一容，尽态极妍，缦立远视，而望幸焉。有不得见者，三十六年。燕、赵之收藏，韩、魏之经营，齐、楚之精英，几世几年，摽(piāo)掠其人，倚叠如山。一旦不能有，输来其间。鼎铛(chēng)玉石，金块珠砾，弃掷逦(lǐ)迤(yǐ)，秦人视之，亦不甚惜。</p>

<p>　　嗟乎！一人之心，千万人之心也。秦爱纷奢，人亦念其家。奈何取之尽锱(zī)铢(zhū)，用之如泥沙？使负栋之柱，多于南亩之农夫；架梁之椽(chuán)，多于机上之工女；钉头磷磷，多于在庾(yǔ)之粟(sù)粒；瓦缝参差(cēn cī)，多于周身之帛(bó)缕；直栏横槛(jiàn)，多于九土之城郭；管弦呕(ōu)哑(yā)，多于市人之言语。使天下之人，不敢言而敢怒。独夫之心，日益骄固。戍(shù)卒叫，函谷举，楚人一炬，可怜焦土！</p>

<p>　　呜呼，灭六国者六国也，非秦也。族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。</p>

<h2 id="赤壁赋"><span class="me-2">赤壁赋</span><a href="#赤壁赋" class="anchor text-muted"><i class="fas fa-hashtag"></i></a></h2>
<p>　　壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。</p>

<p>　　于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。</p>

<p>　　苏子愀然，正襟危坐而问客曰：“何为其然也？”客曰：“‘月明星稀，乌鹊南飞’，此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长江之无穷。挟飞仙以遨游，抱明月而长终。知不可乎骤得，托遗响于悲风。”</p>

<p>　　苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”</p>

<p>　　客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。</p>

<h2 id="后赤壁赋"><span class="me-2">后赤壁赋</span><a href="#后赤壁赋" class="anchor text-muted"><i class="fas fa-hashtag"></i></a></h2>
<p>　　是岁十月之望，步自雪堂，将归于临皋。二客从予，过黄泥之坂。霜露既降，木叶尽脱， 人影在地，仰见明月，顾而乐之，行歌相答。</p>

<p>　　已而叹曰：“有客无酒，有酒无肴，月白风清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒 乎？”归而谋诸妇。妇曰：“我有斗酒，藏之久矣，以待子不时之需。”</p>

<p>　　于是携酒与鱼，复 游于赤壁之下。江流有声，断岸千尺；山高月小，水落石出。曾日月之几何，而江山不可复 识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而 恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有 孤鹤，横江东来。翅如车轮，玄裳缟衣，戛然长鸣，掠予舟而西也。</p>

<p>　　须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也 邪？”道士顾笑，予亦惊寤。开户视之，不见其处。</p>

<h2 id="六国论"><span class="me-2">六国论</span><a href="#六国论" class="anchor text-muted"><i class="fas fa-hashtag"></i></a></h2>

<p>　　六国破灭，非兵不利，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧。盖失强援，不能独完。故曰：弊在赂秦也。</p>

<p>　　秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。</p>

<p>　　齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。</p>

<p>　　呜呼！以赂秦之地封天下之谋臣，以事秦之心礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！</p>

<p>　　夫六国与秦皆诸侯，其势弱于秦，而犹有可以不赂而胜之之势。苟以天下之大，下而从六国破亡之故事，是又在六国下矣。</p>

<h2 id="石钟山记"><span class="me-2">石钟山记</span><a href="#石钟山记" class="anchor text-muted"><i class="fas fa-hashtag"></i></a></h2>

<p>《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？</p>

<p>　　元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至暮夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵澹澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”(千尺 一作：千仞)</p>

<p>　　事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。</p>

<h2 id="伤仲永"><span class="me-2">伤仲永</span><a href="#伤仲永" class="anchor text-muted"><i class="fas fa-hashtag"></i></a></h2>

<p>　　金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。　
　　余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣”。
　　王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？</p>

<h2 id="陶庵梦忆序"><span class="me-2">陶庵梦忆序</span><a href="#陶庵梦忆序" class="anchor text-muted"><i class="fas fa-hashtag"></i></a></h2>

<p>　　陶庵国破家亡，无所归止。披发入山，駴駴为野人。故旧见之，如毒药猛兽，愕窒不敢与接。作《自挽诗》，每欲引决，因《石匮书》未成，尚视息人世。然瓶粟屡罄，不能举火。始知首阳二老，直头饿死，不食周粟，还是后人妆点语也。</p>

<p>　　饥饿之余，好弄笔墨。因思昔日生长王、谢，颇事豪华，今日罹此果报：以笠报颅，以蒉报踵，仇簪履也；以衲报裘，以苎报絺，仇轻煖也；以藿报肉，以粝报粻，仇甘旨也；以荐报床，以石报枕，仇温柔也；以绳报枢，以瓮报牖，仇爽垲也；以烟报目，以粪报鼻，仇香艳也；以途报足，以囊报肩，仇舆从也。种种罪案，从种种果报中见之。</p>

<p>　　鸡鸣枕上，夜气方回。因想余生平，繁华靡丽，过眼皆空，五十年来，总成一梦。今当黍熟黄粱，车旋蚁穴，当作如何消受？遥思往事，忆即书之，持向佛前，一一忏悔。不次岁月，异年谱也；不分门类，别《志林》也。偶拈一则，如游旧径，如见故人，城郭人民，翻用自喜。真所谓“痴人前不得说梦”矣。</p>

<p>　　昔有西陵脚夫为人担酒，失足破其瓮。念无以偿，痴坐伫想曰：“得是梦便好。”一寒士乡试中式，方赴鹿鸣宴，恍然犹意未真，自啮其臂曰：“莫是梦否？”一梦耳，惟恐其非梦，又惟恐其是梦，其为痴人则一也。</p>

<p>　　余今大梦将寤，犹事雕虫，又是一番梦呓。因叹慧业文人，名心难化，正如邯郸梦断，漏尽钟鸣，卢生遗表，犹思摹拓二王，以流传后世。则其名根一点，坚固如佛家舍利，劫火猛烈，犹烧之不失也。</p>

<h2 id="项脊轩志"><span class="me-2">项脊轩志</span><a href="#项脊轩志" class="anchor text-muted"><i class="fas fa-hashtag"></i></a></h2>
<p>　　项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭阶寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。</p>

<p>　　然余居于此，多可喜，亦多可悲。先是庭中通南北为一。迨诸父异爨，内外多置小门墙，往往而是，东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：“某所，而母立于兹。”妪又曰：“汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发读书轩中，一日，大母过余曰：“吾儿，久不见若影，何竟日默默在此，大类女郎也？”比去，以手阖门，自语曰：“吾家读书久不效，儿之成，则可待乎！”顷之，持一象笏至，曰：“此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。</p>

<p>　　轩东故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。</p>

<p>　　项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”</p>

<p>　　余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：“闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。</p>

<p>　　庭有枇杷树，吾妻死之年所手植也，今已亭亭如盖矣。</p>

  </div>

  <div class="post-tail-wrapper text-muted">
    <!-- categories -->
    
      <div class="post-meta mb-3">
        <i class="far fa-folder-open fa-fw me-1"></i>
        
          <a href="/categories/%E6%96%87/">文</a>
      </div>
    

    <!-- tags -->
    

    <div
      class="
        post-tail-bottom
        d-flex justify-content-between align-items-center mt-5 pb-2
      "
    >
      <div class="license-wrapper">
        
          

          This post is licensed under 
        <a href="https://creativecommons.org/licenses/by-nc-nd/4.0/">
          CC BY-NC-ND 4.0
        </a>
         by the author.
        
      </div>

      <!-- Post sharing snippet -->

<div class="share-wrapper d-flex align-items-center">
  <span class="share-label text-muted">Share</span>
  <span class="share-icons">
    
    
    

    

    <button
      id="copy-link"
      aria-label="Copy link"
      class="btn small"
      data-bs-toggle="tooltip"
      data-bs-placement="top"
      title="Copy link"
      data-title-succeed="Link copied successfully!"
    >
      <i class="fa-fw fas fa-link pe-none fs-6"></i>
    </button>
  </span>
</div>

    </div>
    <!-- .post-tail-bottom -->
  </div>
  <!-- div.post-tail-wrapper -->
</article>


            
          </main>

          <!-- panel -->
          <aside aria-label="Panel" id="panel-wrapper" class="col-xl-3 ps-2 mb-5 text-muted">
            <div class="access">
              <!-- Get 5 last posted/updated posts -->














  <section id="access-lastmod">
    <h2 class="panel-heading">Recently Updated</h2>
    <ul class="content list-unstyled ps-0 pb-1 ms-1 mt-2">
      
        
        
        
        <li class="text-truncate lh-lg">
          <a href="/posts/stqg/">时态，语气，格</a>
        </li>
      
        
        
        
        <li class="text-truncate lh-lg">
          <a href="/posts/voice/">voice</a>
        </li>
      
        
        
        
        <li class="text-truncate lh-lg">
          <a href="/posts/shsily/">上中赋</a>
        </li>
      
        
        
        
        <li class="text-truncate lh-lg">
          <a href="/posts/junxun/">军训随笔</a>
        </li>
      
        
        
        
        <li class="text-truncate lh-lg">
          <a href="/posts/%E5%82%85%E9%87%8C%E5%8F%B6/">积分变换第一 · 傅里叶变换</a>
        </li>
      
    </ul>
  </section>
  <!-- #access-lastmod -->


              <!-- The trending tags list -->















  
    
    
    
    
  
    
    
    
    
      
        
        

  
    
    
    
    
      
        
        

  
    
    
    
    
      
    
  
    
    
    
    
  
    
    
    
    
  
    
    
    
    
      
        
        

  
    
    
    
    
  
    
    
    
    
  
    
    
    
    
      
        
        



  <section>
    <h2 class="panel-heading">Trending Tags</h2>
    <div class="d-flex flex-wrap mt-3 mb-1 me-3">
      
        
        <a class="post-tag btn btn-outline-primary" href="/tags/number-theory/">number theory</a>
      
        
        <a class="post-tag btn btn-outline-primary" href="/tags/analysis/">analysis</a>
      
        
        <a class="post-tag btn btn-outline-primary" href="/tags/%E8%A7%A3%E6%9E%90%E6%95%B0%E8%AE%BA%E7%AC%94%E8%AE%B0/">解析数论笔记</a>
      
        
        <a class="post-tag btn btn-outline-primary" href="/tags/%E6%80%9D%E6%83%B3/">思想</a>
      
    </div>
  </section>


            </div>

            
              
              



  <section id="toc-wrapper" class="d-none ps-0 pe-4">
    <h2 class="panel-heading ps-3 mb-2">Contents</h2>
    <nav id="toc"></nav>
  </section>


            
          </aside>
        </div>

        <div class="row">
          <!-- tail -->
          <div id="tail-wrapper" class="col-12 col-lg-11 col-xl-9 px-md-4">
            
              
              <!-- Recommend the other 3 posts according to the tags and categories of the current post. -->

<!-- The total size of related posts -->


<!-- An random integer that bigger than 0 -->


<!-- Equals to TAG_SCORE / {max_categories_hierarchy} -->















  

  

  

  

  

  

  

  
    
  

  

  

  

  

  

  

  

  

  

  

  











  <aside id="related-posts" aria-labelledby="related-label">
    <h3 class="mb-4" id="related-label">Further Reading</h3>
    <nav class="row row-cols-1 row-cols-md-2 row-cols-xl-3 g-4 mb-4">
      
        <article class="col">
          <a href="/posts/shsily/" class="post-preview card h-100">
            <div class="card-body">
              <!--
  Date format snippet
  See: ${JS_ROOT}/utils/locale-dateime.js
-->




<time
  
  data-ts="1757779200"
  data-df="ll"
  
>
  Sep 14, 2025
</time>

              <h4 class="pt-0 my-2">上中赋</h4>
              <div class="text-muted">
                <p>虽无李杜之妙笔，犹存景仰之赤诚，遂志以此文。</p>
              </div>
            </div>
          </a>
        </article>
      
        <article class="col">
          <a href="/posts/junxun/" class="post-preview card h-100">
            <div class="card-body">
              <!--
  Date format snippet
  See: ${JS_ROOT}/utils/locale-dateime.js
-->




<time
  
  data-ts="1755446400"
  data-df="ll"
  
>
  Aug 18, 2025
</time>

              <h4 class="pt-0 my-2">军训随笔</h4>
              <div class="text-muted">
                <p>从动员大会落座，到XX的形影消失在同学们的欢声笑语中，军训的日子承载了太多深刻的印迹。五天时光虽短暂，却带给我不可磨灭的印象。

队列训练是军训中最坚实的基本功。从立正到看齐，从齐步到正步，每一个部位，每一个动作都需经历反复锤炼。炎炎烈日炙烤着大地，阳光卷着热浪包裹着我们，顷刻间汗如雨下。擦汗的毛巾拧了一次又一次，却仍止不住蝉鸣的聒噪。汗雨连珠从额角滑落，迷彩衣领浸透在喝下去不久的水里。然而...</p>
              </div>
            </div>
          </a>
        </article>
      
        <article class="col">
          <a href="/posts/%E7%83%9F%E9%9B%A8%E6%A1%82%E6%9E%97/" class="post-preview card h-100">
            <div class="card-body">
              <!--
  Date format snippet
  See: ${JS_ROOT}/utils/locale-dateime.js
-->




<time
  
  data-ts="1715788800"
  data-df="ll"
  
>
  May 16, 2024
</time>

              <h4 class="pt-0 my-2">游记 · 烟雨桂林第一</h4>
              <div class="text-muted">
                <p>一想到旅游，往昔游历山水的画卷便在脑海中悠然展开。八达岭长城沐浴在落日余晖中，霞光为其披上绯红纱衣之景跃然眼前；杭州的桂花糕，甜美软糯仿佛仍萦绕舌尖；济南清澈的泉水，如同明镜环绕，历历在目。在默默里算着，已然四个春秋未出过这座城市了。岁月悠悠，这些旅行断想都在时间的冲刷下逐渐沉淀，深埋在了儿时的回忆中。我常有一种感觉：随着时光的流逝，过往的每一刻似乎都被镀上了一层温柔的光辉，愈发显得美好而珍...</p>
              </div>
            </div>
          </a>
        </article>
      
    </nav>
  </aside>
  <!-- #related-posts -->


            
              
              <!-- Navigation buttons at the bottom of the post. -->

<nav class="post-navigation d-flex justify-content-between" aria-label="Post Navigation">
  
  

  
    <a
      href="/posts/noun/"
      class="btn btn-outline-primary"
      aria-label="Older"
    >
      <p>名词</p>
    </a>
  

  
    <a
      href="/posts/%E6%95%B0%E8%AE%BA%E7%A0%94%E7%A9%B6%E7%9A%84%E6%8B%93%E5%B1%95/"
      class="btn btn-outline-primary"
      aria-label="Newer"
    >
      <p>数论研究的拓展：同余式当中任意次二项方程的解的情况</p>
    </a>
  
</nav>

            
              
              <!-- The comments switcher -->


            

            <!-- The Footer -->

<footer
  aria-label="Site Info"
  class="
    d-flex flex-column justify-content-center text-muted
    flex-lg-row justify-content-lg-between align-items-lg-center pb-lg-3
  "
>
  <p>©
    <time>2025</time>

    
      <em class="fst-normal">Charlie</em>.
    

    
      <span
        data-bs-toggle="tooltip"
        data-bs-placement="top"
        title="Except where otherwise noted, the blog posts on this site are licensed under the Creative Commons Attribution-NonCommercial-NoDerivatives 4.0 International (CC BY-NC-ND 4.0) License by the author."
      >Some rights reserved.</span>
    
  </p>

  <p>Using the <a
        data-bs-toggle="tooltip"
        data-bs-placement="top"
        title="v7.0.0"
        href="https://github.com/cotes2020/jekyll-theme-chirpy"
        target="_blank"
        rel="noopener"
      >Chirpy</a> theme for <a href="https://jekyllrb.com" target="_blank" rel="noopener">Jekyll</a>.
  </p>
</footer>

          </div>
        </div>

        <!-- The Search results -->

<div id="search-result-wrapper" class="d-flex justify-content-center d-none">
  <div class="col-11 content">
    <div id="search-hints">
      <!-- The trending tags list -->















  
    
    
    
    
  
    
    
    
    
      
        
        

  
    
    
    
    
      
        
        

  
    
    
    
    
      
    
  
    
    
    
    
  
    
    
    
    
  
    
    
    
    
      
        
        

  
    
    
    
    
  
    
    
    
    
  
    
    
    
    
      
        
        



  <section>
    <h2 class="panel-heading">Trending Tags</h2>
    <div class="d-flex flex-wrap mt-3 mb-1 me-3">
      
        
        <a class="post-tag btn btn-outline-primary" href="/tags/number-theory/">number theory</a>
      
        
        <a class="post-tag btn btn-outline-primary" href="/tags/analysis/">analysis</a>
      
        
        <a class="post-tag btn btn-outline-primary" href="/tags/%E8%A7%A3%E6%9E%90%E6%95%B0%E8%AE%BA%E7%AC%94%E8%AE%B0/">解析数论笔记</a>
      
        
        <a class="post-tag btn btn-outline-primary" href="/tags/%E6%80%9D%E6%83%B3/">思想</a>
      
    </div>
  </section>


    </div>
    <div id="search-results" class="d-flex flex-wrap justify-content-center text-muted mt-3"></div>
  </div>
</div>

      </div>

      <aside aria-label="Scroll to Top">
        <button id="back-to-top" type="button" class="btn btn-lg btn-box-shadow">
          <i class="fas fa-angle-up"></i>
        </button>
      </aside>
    </div>

    <div id="mask"></div>

    
      <aside
  id="notification"
  class="toast"
  role="alert"
  aria-live="assertive"
  aria-atomic="true"
  data-bs-animation="true"
  data-bs-autohide="false"
>
  <div class="toast-header">
    <button
      type="button"
      class="btn-close ms-auto"
      data-bs-dismiss="toast"
      aria-label="Close"
    ></button>
  </div>
  <div class="toast-body text-center pt-0">
    <p class="px-2 mb-3">A new version of content is available.</p>
    <button type="button" class="btn btn-primary" aria-label="Update">
      Update
    </button>
  </div>
</aside>

    

    <!-- JavaScripts -->
    <!-- JS selector for site. -->

<!-- commons -->



<!-- layout specified -->




  

  
    <!-- image lazy-loading & popup & clipboard -->
    
  















  
    

    

  

  
    

    

  

  
    

    

  

  
    

    

  

  
    

    

  

  
    

    

  

  
    

    

  

  
    

    

  

  
    

    

  



  <script src="https://cdn.jsdelivr.net/combine/npm/simple-jekyll-search@1.10.0/dest/simple-jekyll-search.min.js,npm/loading-attribute-polyfill@2.1.1/dist/loading-attribute-polyfill.umd.min.js,npm/glightbox@3.3.0/dist/js/glightbox.min.js,npm/clipboard@2.0.11/dist/clipboard.min.js,npm/dayjs@1.11.10/dayjs.min.js,npm/dayjs@1.11.10/locale/en.min.js,npm/dayjs@1.11.10/plugin/relativeTime.min.js,npm/dayjs@1.11.10/plugin/localizedFormat.min.js,npm/tocbot@4.25.0/dist/tocbot.min.js"></script>






<script src="/assets/js/dist/post.min.js"></script>



<!-- Pageviews -->

  

  







    <!--
  Jekyll Simple Search loader
  See: <https://github.com/christian-fei/Simple-Jekyll-Search>
-->





<script>SimpleJekyllSearch({
    searchInput: document.getElementById('search-input'),
    resultsContainer: document.getElementById('search-results'),
    json: '/assets/js/data/search.json',
    searchResultTemplate: '  <article class="px-1 px-sm-2 px-lg-4 px-xl-0">    <header>      <h2><a href="{url}">{title}</a></h2>      <div class="post-meta d-flex flex-column flex-sm-row text-muted mt-1 mb-1">        {categories}        {tags}      </div>    </header>    <p>{snippet}</p>  </article>',
    noResultsText: '<p class="mt-5">Oops! No results found.</p>',
    templateMiddleware: function(prop, value, template) {
      if (prop === 'categories') {
        if (value === '') {
          return `${value}`;
        } else {
          return `<div class="me-sm-4"><i class="far fa-folder fa-fw"></i>${value}</div>`;
        }
      }

      if (prop === 'tags') {
        if (value === '') {
          return `${value}`;
        } else {
          return `<div><i class="fa fa-tag fa-fw"></i>${value}</div>`;
        }
      }
    }
  });
</script>

  </body>
</html>

  <div id="animation">
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
    <div class="animation-circle"></div>
  </div>
<!-- <script>
  console.log(window)
  window.addEventListener('ERR_BLOCKED_BY_CLIENT',function(e){
    alert(e.message);
  })
</script> -->
<script type="text/x-mathjax-config">
  MathJax.Hub.Config({


    tex2jax: {
      inlineMath: [ ['$','$'], ["\\(","\\)"] ],
      displayMath: [ ['$$','$$'], ["\\[","\\]"] ],
      processEscapes: true
    },
    "HTML-CSS": {
      linebreaks: { automatic: true, width: "container" }          
    }  ,
    macros: {
        'e': '\\mathrm{e}',
        'RR': '\\mathbb{R}',
        'ZZ': '\\mathbb{Z}',
        'QQ': '\\mathbb{Q}',
        'dt': '\\mathrm{d}t',
      }     
  });
</script>

  <style>
    div.animation-circle{
      z-index: -100;
    }
    /* body{
      word-wrap: break-word; 
      word-break: break-all;
    } */

  </style>

